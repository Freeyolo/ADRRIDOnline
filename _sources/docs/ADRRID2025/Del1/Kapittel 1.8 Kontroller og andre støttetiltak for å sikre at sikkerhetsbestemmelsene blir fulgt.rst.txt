Kapittel 1.8 Kontroller og andre støttetiltak for å sikre at sikkerhetsbestemmelsene blir fulgt
-----------------------------------------------------------------------------------------------

1.8.1 Administrative kontroller av farlig gods
^^^^^^^^^^^^^^^^^^^^^^^^^^^^^^^^^^^^^^^^^^^^^^

1.8.1.1

Vedkommende myndigheter hos de kontraherende parter kan når som helst
foreta stikkprøver på sitt nasjonale område for å fastslå om
bestemmelsene om transport av farlig gods, inkludert kravene i 1.10.1.5
angående sikringstiltak, er fulgt.

Slike stikkprøver skal dog foretas på en måte som ikke utsetter
personer, eiendom eller miljøet for fare og uten vesentlig forstyrrelse
av trafikken.

1.8.1.2

De som er aktører ved transport av farlig gods (kapittel 1.4) skal
straks, ut fra de forpliktelser som de er pålagt, stille til disposisjon
for vedkommende myndigheter og deres representanter nødvendig
informasjon for gjennomføring av stikkprøvene.

1.8.1.3

De vedkommende myndigheter kan også, for å gjennomføre kontroller på
området til de virksomheter som er aktører ved transport av farlig gods
(kapittel 1.4), foreta inspeksjoner, studere de nødvendige dokumenter og
ta med seg prøver av farlig gods eller emballasje for undersøkelse,
forutsatt at dette ikke går ut over sikkerheten. Aktørene ved transport
av farlig gods (kapittel 1.4) skal også gjøre kjøretøyene/vognene eller
deler av kjøretøyene/vognene og utstyr og installasjoner tilgjengelige,
slik at de kan bli kontrollert, såfremt dette er mulig og rimelig. Om de
finner det nødvendig, kan de utpeke en person fra virksomheten til å
ledsage representanten for vedkommende myndighet.

1.8.1.4

Dersom vedkommende myndigheter konstaterer at ADR/RID-kravene ikke er
oppfylt, kan de forby en sending eller avbryte en transportoperasjon
inntil de mangler som ble konstatert, er rettet, eller de kan kreve at
andre hensiktsmessige tiltak blir satt i verk. Det kan nedlegges
transportforbud på stedet, eller transporten kan dirigeres til et sted
myndighetene anviser av sikkerhetshensyn. Slike tiltak skal ikke være
årsak til vesentlig forstyrrelse av trafikken.

1.8.2 Gjensidig administrativ støtte
^^^^^^^^^^^^^^^^^^^^^^^^^^^^^^^^^^^^

1.8.2.1

De vedkommende myndigheter skal gi gjensidig administrativ støtte til
gjennomføringen av ADR/RID.

1.8.2.2

Når en kontraherende part har grunnlag for å konstatere at en virksomhet
som har hovedkontor på en annen kontraherende parts område, begår meget
alvorlige eller gjentatte overtredelser og derved reduserer sikkerheten
ved transport av farlig gods på den førstnevnte partens område, skal
denne underrette den andre parten om disse overtredelsene. Vedkommende
myndigheter hos den kontraherende part på hvis område de meget alvorlige
eller gjentatte overtredelser ble konstatert, kan anmode vedkommende
myndigheter hos den kontraherende part på hvis område virksomheten har
sitt hovedkontor om å treffe egnede tiltak overfor den (dem) som har
begått overtredelsene. Det er ikke tillatt å formidle personopplysninger
med mindre dette er nødvendig for strafferettslig oppfølging av meget
alvorlige eller gjentatte overtredelser.

1.8.2.3

De myndigheter som får slik underretning, skal informere myndighetene
hos den kontraherende part på hvis område det ble konstatert
overtredelser om de skritt som, om nødvendig, er tatt overfor
virksomheten.

1.8.3 Sikkerhetsrådgiver
^^^^^^^^^^^^^^^^^^^^^^^^

1.8.3.1

Enhver virksomhet, hvorav aktiviteter omfatter forsendelse eller
transport av farlig gods på vei/**jernbane**, eller emballering,
lasting, fylling eller lossing i den forbindelse, skal utpeke en eller
flere sikkerhetsrådgivere for transport av farlig gods som skal ha
ansvar for å medvirke til å forebygge risiko for personer, materielle
verdier og miljøet som er knyttet til slike aktiviteter.

1.8.3.2

Vedkommende myndigheter hos de kontraherende parter kan beslutte at
disse kravene ikke skal gjelde for virksomheter:

a) (Reservert)

b) hvis aktiviteter dreier seg om mengder på en enkelt transportenhet
som ikke overstiger de mengdene nevnt i 1.1.3.6, 1.7.1.4 og i kapitlene
3.3, 3.4 og 3.5, eller

c) hvis hoved aktiviteter eller sekundære aktiviteter ikke er
forsendelse, transport eller tilhørende pakking, fylling, lasting eller
lossing av farlig gods, men som fra tid til annen foretar innenlands
forsendelse, transport eller tilhørende pakking, fylling, lasting eller
lossing av farlig gods som utgjør liten fare eller forurensningsrisiko.

1.8.3.3

Rådgiverens hovedoppgave skal være, under ansvar av virksomhetens leder,
å ta i bruk alle egnede midler og treffe alle egnede tiltak, innenfor
rammen av det som er relevante aktiviteter for virksomheten, for å legge
til rette for at disse aktivitetene blir utført i samsvar med relevante
bestemmelser og på mest mulig sikker måte.

Med hensyn til virksomhetens aktiviteter, har rådgiveren følgende
spesielle plikter:

– kontrollere at bestemmelsene om transport av farlig gods blir fulgt;

– gi virksomheten råd om transport av farlig gods;

– utarbeide årsrapport til virksomhetens ledelse, om virksomhetens
aktiviteter med hensyn til farlig gods. Disse årsrapportene skal
oppbevares i fem år og gjøres tilgjengelig for de nasjonale myndighetene
på forespørsel.

Rådgiverens plikter omfatter også kontroll av praksis og rutiner på
følgende områder i forbindelse med de relevante aktiviteter hos
virksomheten:

– rutinene for å oppfylle kravene med hensyn til identifikasjon av de
farlige stoffer som transporteres;

– virksomhetens praksis med hensyn til å ta i betraktning eventuelle
spesielle krav som er knyttet til det farlige godset som skal
transporteres når transportmidler skal anskaffes;

– rutinene for kontroll av utstyr som benyttes i forbindelse med
transport, pakking, fylling, lasting eller lossing av farlig gods;

– hensiktsmessig opplæring av virksomhetens ansatte, inkludert om
endringene i regelverket, samt registrering av denne opplæringen;

– iverksettelsen av egnede prosedyrer for nødsituasjoner ved enhver
ulykke eller hendelse som kan påvirke sikkerheten under transport,
pakking, fylling, lasting eller lossing av farlig gods;

– foreta undersøkelser og, når det er påkrevet, utarbeide rapporter om
alvorlige ulykker, uforutsette hendelser eller alvorlige overtredelser
av bestemmelsene under forsendelse, transport, pakking, fylling, lasting
eller lossing av farlig gods;

– iverksettelse av egnede tiltak for å hindre gjentagelse av ulykker,
uforutsette hendelser eller alvorlige overtredelser av bestemmelsene;

– hvordan det tas hensyn til bestemmelsene om transport av farlig gods
når det velges og gjøres bruk av underleverandører eller tredjeparter;

– hvordan det følges opp at ansatte som er involvert i transport,
pakking, fylling, lasting eller lossing av farlig gods, har detaljerte
rutiner og instrukser;

– innføring av tiltak for å øke bevisstheten om risikoen forbundet med
transport, pakking, fylling, lasting og lossing av farlig gods;

– iverksettelse av rutiner for å sikre at dokumenter og sikkerhetsutstyr
som skal følge transporten, befinner seg på kjøretøyet/toget og er i
samsvar med bestemmelsene;

– iverksettelse av rutiner for å sikre at bestemmelsene om pakking,
fylling, lasting og lossing blir fulgt;

– tilstedeværelse av sikringsplan omtalt i 1.10.3.2.

1.8.3.4

Rådgiveren kan også være virksomhetens leder, en person med andre
plikter i virksomheten eller en person som ikke er direkte ansatt i
vedkommende virksomhet, forutsatt at denne personen er i stand til å
utføre rådgiverens plikter.

1.8.3.5

Alle virksomheter som dette gjelder for, skal på anmodning navngi
rådgiveren overfor vedkommende myndighet eller det organ som den
kontraherende part har utpekt for dette formålet.

1.8.3.6

Når en ulykke under transport, pakking, fylling, lasting eller lossing
foretatt av virksomheten får konsekvenser for personer, materielle
verdier eller miljøet, eller er årsak til skade på materielle verdier
eller miljøet, skal rådgiveren etter å ha samlet all relevant
informasjon utarbeide en ulykkesrapport til virksomhetens ledelse eller
eventuelt til den lokale offentlige myndighet. Denne rapporten erstatter
ikke en eventuell rapport som virksomhetens ledelse måtte være pålagt å
avgi under annen internasjonal eller nasjonal lovgivning.

1.8.3.7

En rådgiver skal ha et bevis som er gyldig for
vegtransport/jernbanetransport. Beviset skal være utstedt av vedkommende
myndighet eller av det organ som den enkelte kontraherende part har
utpekt for dette formålet.

1.8.3.8

For å få et slikt bevis, må kandidaten gjennomgå opplæring og bestå en
eksamen som er godkjent av vedkommende myndighet hos den kontraherende
part.

1.8.3.9

Hovedformålet med opplæringen skal være å gi kandidatene tilstrekkelige
kunnskaper om de farer som er forbundet med transport, pakking, fylling,
lasting eller lossing av farlig gods, om gjeldende lover, forskrifter og
administrative bestemmelser og om de pliktene som er oppført i 1.8.3.3.

1.8.3.10

Eksamen skal være organisert av vedkommende myndighet eller av et
eksamensorgan som er oppnevnt av vedkommende myndighet. Eksamensorganet
skal ikke drive opplæring for sikkerhetsrådgivereksamen.

Eksamensorganet skal være skriftlig oppnevnt. Godkjenningen kan være
tidsbegrenset og skal bygge på følgende kriterier:

– eksamensorganets kompetanse;

– spesifikasjonene til den formen for eksamen som eksamensorganet
foreslår, inkludert, om nødvendig, infrastruktur og organisering av
elektronisk eksamen i samsvar med 8.2.2.7.1.8 dersom slike skal utføres;

– forholdsregler som skal sikre at eksamen er upartisk;

– at eksamensorganet er uavhengig av alle fysiske eller juridisk
personer som har sikkerhetsrådgivere i sin tjeneste.

1.8.3.11

Formålet med eksamen er å fastslå om kandidaten har tilstrekkelig
kunnskaper for å utføre de plikter som påhviler en sikkerhetsrådgiver og
som er opplistet i 1.8.3.3, slik at det beviset som er omtalt i
underavsnitt 1.8.3.7 kan utstedes. Den skal minst omfatte følgende
emner:

a) Kunnskap om de konsekvenser som kan bli følgen av en ulykke med
farlig gods og om de viktigste årsakene til ulykker;

b) Bestemmelser i nasjonal lovgivning og internasjonale konvensjoner og
ataler, spesielt med hensyn til:

– klassifisering av farlig gods (fremgangsmåte ved klassifisering av
løsninger og blandinger; hvordan varelistene er ordnet, klasser av
farlig gods og prinsipper for klassifisering, arten av farlig gods som
transporteres, det farlige godsets fysiske, kjemiske og toksikologiske
egenskaper);

– alminnelige emballeringsbestemmelser og bestemmelser om tanker (typer,
kodemerking, utførelse, første gangs og periodisk kontroll og prøving);

– merking og faresedler samt bruk av oransjefargede skilter, (merking og
faresedler på kolli samt anbringelse og fjerning av store faresedler og
oransjefargede skilter på containere og kjøretøyer/vogner);

– innholdet i transportdokumentet (opplysninger som kreves),

– forsendelsesmåte og restriksjoner for forsendelse/spedisjon (komplett
last, transport i bulk, transport i mellomstore bulkcontainere,
transport i containere, transport i tanker);

– transport av passasjerer;

– forbud og forsiktighetsregler i forbindelse med samlasting;

– atskillelse av gods;

– begrensning av transportert mengde og unntaksmengder;

– håndtering og stuing (pakking, fylling (fyllingsgrad), lasting og
lossing, stuing og atskillelse);

– rengjøring og/eller avgassing før pakking, fylling, lasting og etter
lossing;

– mannskaper, opplæring;

– ADR: kjøretøydokumenter (transportdokumenter, skriftlige
instruksjoner, godkjennelsesattest for kjøretøy, kompetansebevis for
fører, kopier av eventuelle avvik, andre dokumenter);

– RID: dokumenter som skal være om bord (transportdokumenter, skriftlige
instruksjoner, kopier av bestemmelser om fravik, andre dokumenter);

– skriftlige instruksjoner (oppfølging av instruksjonene og verneutstyr
for mannskapet);

– ADR: krav om tilsyn, (parkering);

– ADR: trafikkbestemmelser og restriksjoner;

– utslipp av forurensende stoffer under drift eller som følge av uhell;

– bestemmelser om transportutstyr.

1.8.3.12

**Eksamen**

1.8.3.12.1

Eksamen skal bestå av en skriftlig eksamen som kan suppleres med muntlig
eksaminasjon.

1.8.3.12.2

Vedkommende myndighet eller den instans som er utpekt som
eksamensadministrator skal holde tilsyn med hver eksamen. Mulig
manipulering og juks skal forhindres så langt det lar seg gjøre.
Kandidatens identitet skal stadfestes. Bruk av dokumenter utenom
internasjonale og nasjonale bestemmelser er ikke tillatt. Alle
eksamensdokumenter skal registreres og lagres som utskrift eller
elektronisk i form av en fil.

1.8.3.12.3

Elektroniske medier kan bare benyttes dersom de er framskaffet av
eksamensorganet. Kandidaten skal ikke kunne legge inn ytterligere
informasjon på de utleverte elektroniske mediene, det skal kun være
mulig for kandidaten å besvare de stilte spørsmål.

1.8.3.12.4

Den skriftlige prøven skal bestå av to deler:

a) Kandidatene skal få utlevert et spørreskjema. Det skal inneholde
minst 20 åpne spørsmål som minst skal dekke de emnene som er nevnt i
listen i 1.8.3.11. Det er likevel anledning til å benytte
flervalgsspørsmål. I så fall teller to flervalgsspørsmål som ett åpent
spørsmål. Blant emnene skal det legges særlig vekt på følgende:

– alminnelige forebyggende tiltak og sikkerhetstiltak;

– klassifisering av farlig gods;

– alminnelige emballeringsbestemmelser, medregnet tanker,
tankcontainere, tankkjøretøyer/vogner etc.;

– faremerker, faresedler og skilting;

– opplysninger i transportdokumentet;

– håndtering og stuing;

– mannskaper, opplæring;

– ADR: kjøretøydokumenter og transportgodkjenninger;

– RID: dokumenter som skal medfølge og transportdokumenter;

– skriftlige instruksjoner;

– bestemmelser som gjelder transportutstyr.

b) Kandidatene skal løse en «case» oppgave som gjenspeiler de plikter en
rådgiver har og som er beskrevet i 1.8.3.3, for å vise at de har de
nødvendige kvalifikasjoner for å utføre en rådgivers oppgaver.

1.8.3.12.5

Skriftlig eksamen kan gjennomføres, helt eller delvis, som en
elektronisk eksamen, hvor svarene registreres og evalueres ved bruk av
elektronisk databehandling (EDB), forutsatt at følgende vilkår er
oppfylt;

a) Maskinvaren og programvaren skal være kontrollert og akseptert av
vedkommende myndighet eller eksamensadministrator utpekt av vedkommende
myndighet;

b) Den tekniske funksjonen til utstyret skal være forsvarlig sikret. Det
skal være ordninger for om og hvordan eksamen kan fortsette i tilfelle
feil på utstyr og applikasjoner\ *.* Ingen hjelpemidler skal være
tilgjengelig på det elektroniske utstyret (for eksempel elektronisk
søkefunksjon), utstyret som tilbys i henhold til 1.8.3.12.3 skal ikke
tillate at kandidaten kan kommunisere med noe annet utstyr i løpet av
eksamineringen;

c) Endelig levering fra hver kandidat skal registreres. Fastsettelse av
resultatene skal være transparente;

1.8.3.13

De kontraherende parter kan beslutte at kandidater som har til hensikt å
arbeide for virksomheter som spesialiserer seg på visse typer farlig
gods, bare behøver å bli stilt spørsmål om de stoffene som har med deres
aktiviteter å gjøre. Det dreier seg om følgende typer gods:

– Klasse 1,

– Klasse 2,

– Klasse 7,

– Klasse 3, 4.1, 4.2, 4.3, 5.1, 5.2, 6.1, 6.2, 8 og 9.

– UN nr. 1202, 1203 og 1223, 3475 og flydrivstoff klassifisert som UN
1268 eller UN 1863.

Det beviset som er foreskrevet i 1.8.3.7, skal klart vise at det bare er
gyldig for den(de) typen(-e) av det farlige godset som er omtalt i dette
underavsnittet og som kandidaten er eksaminert i på de vilkår som er
definert i 1.8.3.12.

1.8.3.14

Vedkommende myndighet eller eksamensorganet skal føre en fortløpende
liste over de spørsmål som har vært benyttet ved prøven.

1.8.3.15

Det beviset som er foreskrevet i 1.8.3.7, skal være utformet som vist i
1.8.3.18, og det skal godtas av alle kontraherende parter.

1.8.3.16 Varighet og fornying av bevis

1.8.3.16.1

Beviset skal være gyldig i fem år. Bevisets gyldighetstid skal forlenges
for fem år ad gangen når innehaveren har bestått en eksamen i løpet av
det siste året før utløp. Slik eksamen skal være godkjent av vedkommende
myndighet.

1.8.3.16.2

Hensikten med eksaminasjonen er å sikre at innehaveren av beviset har
tilstrekkelig kunnskap for å utføre de plikter som er fastsatt i
1.8.3.3. Den nødvendige kunnskap er omtalt i 1.8.3.11(b), og skal
inkludere endringene i regelverkene innført etter at beviset sist ble
utstedt. Eksamen skal være organisert på samme måte som beskrevet i
1.8.3.10 og 1.8.3.12 til 1.8.3.14. Det er ikke nødvendig med
«case»-oppgave som omtalt i 1.8.3.12.4 (b).

1.8.3.17

(Slettet)

1.8.3.18 Eksempel på bevis

**Bevis for opplæring som sikkerhetsrådgiver for transport av farlig
gods**

Bevis nr:
..........................................................................................................................

Kjennetegnet til den staten som har utstedt beviset:
................................................

Etternavn:
.......................................................................................................................

Fornavn:
.........................................................................................................................

Fødselsdato og sted:
.....................................................................................................

Nasjonalitet:
.................................................................................................................

Innehaverens underskrift:
..........................................................................................

| Gyldig til ................... for virksomheter som transporterer
  farlig gods og for virksomheter
| som foretar forsendelse, pakking, fylling, lasting og lossing i den
  forbindelse:

☐ på veg ☐ på jernbane ☐ på innlands vannvei

Utstedt av:
......................................................................................................................

Dato: ................................................ Underskrift:
........................................................

1.8.3.19 Utvidelse av bevis

Om en rådgiver utvider bevisets omfang innenfor perioden det er gyldig
ved å møte kravene i 1.8.3.16.2, skal det nye bevisets gyldighetstid
forbli som i forrige bevis.

1.8.4 Liste over vedkommende myndigheter og instanser de har utpekt
^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^

De kontraherende parter skal informere sekretariatet ved De Forente
Nasjoners kommisjon for Europa/OCTI-sekretariatet om adressene til de
myndigheter som i henhold til den nasjonale lovgivning har kompetanse
ved iverksettelse av ADR/RID, og til de instanser som disse myndigheter
har utpekt, idet det for hvert enkelt tilfelle vises til de relevante
ADR/RID-bestemmelser og oppgis de adresser hvor relevante henvendelser
skal rettes.

Sekretariatet ved FNs økonomiske kommisjon for Europa/OCTI-sekretariatet
skal utarbeide en liste på grunnlag av den mottatte informasjon og skal
holde den a jour. Det skal sende denne listen og endringer til listen
til de kontraherende parter.

1.8.5 Melding om hendelser hvor farlig gods er involvert
^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^

1.8.5.1

Dersom en alvorlig ulykke, uhell eller uforutsett hendelse finner sted
ved lasting, fylling, transport eller lossing av farlig gods på en
kontraherende parts område, skal henholdsvis ADR: laster, fyller,
transportør og mottaker/ **RID: laster, fyller, transportør, losser,
mottaker eller, hvis anledningen krever det, driftsansvarlig for
jernbaneinfrastruktur,** sørge for at det settes opp og sendes en
rapport i en slik form som beskrevet i 1.8.5.4 til vedkommende myndighet
hos angjeldende kontraherende part senest en måned etter hendelsen.

1.8.5.2

Denne kontraherende part skal så, om nødvendig, sette opp en rapport til
sekretariatet ved de forente nasjoners kommisjon for
Europa/OCTI-sekretariatet slik at dette kan informere de andre
kontraherende parter.

1.8.5.3

En hendelse som ifølge 1.8.5.1 skal rapporteres skal anses inntruffet
dersom farlig gods har lekket ut eller om det var overhengende fare for
tap av farlig gods, personskade, skade på materiell eller miljø eller
dersom myndighetene var involvert og en eller flere av følgende
kriterier ble oppfylt:

Med personskade menes en hendelse der død eller skade på person
inntreffer og der dette er direkte forbundet med det farlige godset som
ble transportert, og at denne skaden

a) medfører intensiv medisinsk behandling, eller

b) medfører sykehusopphold i minst en dag, eller

c) resulterer i arbeidsuførhet i minst tre påfølgende dager.

Tap av farlig gods betyr at produktet har lekket ut

a) fra en transport av transportkategori 0 eller 1 i mengder på 50 kg /
50 liter eller mer,

b) fra en transport av transportkategori 2 i mengder på 333 kg / 333
liter eller mer, og

c) fra en transport av transportkategori 3 eller 4 i mengder på 1000 kg
/ 1000 liter eller mer.

Kriteriene for slikt produktutslipp får også gyldighet dersom det var
overhengende fare for utslipp av farlig gods i de mengder som er nevnt
ovenfor. Som en regel kan det antas at slikt tap vil kunne oppstå,
dersom det foreligger strukturell skade, beholderen ikke lenger er egnet
for videre transport, eller om det av annen årsak ikke lenger kan antas
at transporten kan fortsette med tilstrekkelig grad av sikkerhet (f.eks.
dersom tanker eller beholdere har kommet løs og ut av stilling og
således ikke lenger er tilstrekkelig festet, en tank som har veltet
eller ved en brann i umiddelbar nærhet).

Dersom farlig gods av klasse 6.2 er involvert i uhell, skal dette alltid
rapporteres, uten hensyn til hvilke mengder som eventuelt har lekket ut.

I hendelser som involverer radioaktivt materiale, er kriteriene for
utslipp av produkt:

a) Enhver lekkasje av radioaktivt materiale;

b) Eksponering som fører til brudd på sikkerhetsgrensene for beskyttelse
av personell og allmennheten mot ioniserende stråling *(«Radiation
Protection and Safety of Radiation Sources: International Basic Safety
Standards», IAEA Safety Standards Series No. GSR Part 3, IAEA, Vienna
(2014))*; eller

c) Når det er grunn til å anta at det har oppstått en betydelig
svekkelse i emballasjens sikkerhetsfunksjon (tetthet, evne til å holde
på stoffet, mekanisk beskyttelse, skjerming eller temperaturisolering)
som kan ha gjort kolliet uegnet for videre transport uten ny
tilleggsbeskyttelse.

**ANM:** Se spesifikasjoner for ikke leverbar forsendelse i 7.5.11 CV33
(6).

Materiell eller miljømessig skade er oppstått når lekkasje av farlig
gods, uansett mengde, fører til skade som antas å være større enn
tilsvarende 50.000 EURO. Skade på materiell som er direkte involvert i
transporten av det farlige godset skal ikke regnes med i denne
sammenheng.

Myndighetenes engasjement betyr det direkte engasjement av myndigheter
eller redningsorganisasjoner i løpet av hendelsen med farlig gods og
evakuering av personer eller stengning av trafikkårer
(veier/gater/jernbane) i minst tre timer som følge av faren som har
oppstått med det farlige godset.

Om nødvendig, kan vedkommende myndighet forlange all relevant
informasjon.

1.8.5.4 Rapportmal for uhell ved transport av farlig gods

{{{IMG CLASS="«class PDF »" REF="1.8.5.4-Rapportmal-side01.pdf"/}}}

{{{IMG CLASS="«class PDF »" REF="1.8.5.4-Rapportmal-side02.pdf"/}}}

{{{IMG CLASS="«class PDF »" REF="1.8.5.4-Rapportmal-side03.pdf"/}}}

Hvis nødvendig kan vedkommende myndighet be om ytterligere relevant
dokumentasjon.

1.8.6 Administrativ regulering av aktivitetene som beskrives i 1.8.7 og 1.8.8
^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^

**ANM 1:** I dette avsnittet betyr begrepene nedenfor følgende:

– «godkjent kontrollorgan» er et kontrollorgan som er godkjent av
vedkommende myndighet til å utføre ulike aktiviteter i henhold til
1.8.6.1; og

– «anerkjent kontrollorgan» er et godkjent kontrollorgan som er
anerkjent av en annen vedkommende myndighet.

**ANM 2:** Et kontrollorgan kan utpekes av vedkommende myndighet til å
opptre som vedkommende myndighet (se definisjonen av vedkommende
myndighet i 1.2.1).

1.8.6.1 Generelle bestemmelser

Vedkommende myndighet hos en kontraherende part til ADR/RID kan
godkjenne kontrollorganer for følgende aktiviteter: samsvarsvurderinger,
periodiske kontroller, mellomliggende kontroller, ekstraordinære
kontroller, verifikasjoner før ibruktagelse, samt autorisasjon og
overvåkning av internorgan som anvendt i kapittel 6.2 og 6.8.

1.8.6.2 Forpliktelser for vedkommende myndighet

1.8.6.2.1

Når vedkommende myndighet godkjenner et kontrollorgan til å utføre
aktivitetene som angis i 1.8.6.1, skal akkrediteringen til
kontrollorganet være i henhold til kravene for type A i EN ISO/IEC
17020:2012 (unntatt avsnitt 8.1.3).

Når vedkommende myndighet godkjenner et kontrollorgan til å utføre
periodiske kontroller av trykkbeholdere i samsvar med kapittel 6.2, skal
akkrediteringen til kontrollorganet være i henhold til kravene for type
A eller type B i EN ISO/IEC 17020:2012 (unntatt avsnitt 8.1.3).

Akkrediteringen skal klart dekke aktivitetene i godkjenningen.

I de tilfeller vedkommende myndighet utfører oppgavene til
kontrollorganet selv, skal vedkommende myndighet oppfylle bestemmelsene
i 1.8.6.3. Når en vedkommende myndighet utpeker et kontrollorgan til å
fungere som vedkommende myndighet, skal imidlertid det utpekte organet
være akkreditert i henhold til standarden EN ISO/IEC 17020:2012 (unntatt
avsnitt 8.1.3) type A.

1.8.6.2.2 Godkjenning av kontrollorgan

1.8.6.2.2.1

Type A kontrollorganer skal være etablert i henhold til nasjonal
lovgivning og skal være en juridisk person i den kontraherende part til
ADR/RID der søknaden om godkjenning fremmes.

Type B kontrollorganer skal være etablert i henhold til nasjonal
lovgivning og skal være en del av en juridisk person som leverer gass i
den kontraherende part til ADR/RID der søknaden om godkjenning fremmes.

1.8.6.2.2.2

Vedkommende myndighet skal sikre at kontrollorganet alltid oppfyller
vilkårene i sin godkjennelse og skal trekke tilbake godkjennelsen dersom
disse vilkårene ikke er oppfylt. Derimot, i tilfelle suspensjon av
akkrediteringen, er godkjennelsen bare suspendert i suspensjonsperioden
for akkrediteringen.

1.8.6.2.2.3

Et kontrollorgan som starter en ny aktivitet, kan bli midlertidig
godkjent. Før midlertidig godkjennelse gis, skal vedkommende myndighet
forsikre seg om at kontrollorganet oppfyller kravene i 1.8.6.3.1.
Kontrollorganet skal akkrediteres i henhold til EN ISO/IEC 17020:2012
(unntatt avsnitt 8.1.3) i løpet av sitt første driftsår for å kunne
fortsette denne nye virksomheten.

1.8.6.2.3 Overvåkning av kontrollorgan

1.8.6.2.3.1

Uansett hvor aktivitetene til et kontrollorgan utføres, skal vedkommende
myndighet som godkjente dette kontrollorganet sørge for overvåkning av
kontrollorganets aktiviteter, inkludert overvåkning på stedet.
Vedkommende myndighet skal inndra eller begrense godkjennelsen som er
gitt dersom det godkjente organet ikke lenger er i overensstemmelse med
godkjenningen gitt, kravene i 1.8.6.3.1, eller ikke følger prosedyrene
beskrevet i ADR/RID-bestemmelsene.

**ANM:** Kontrollorganets overvåkning av underleverandører som omtalt i
1.8.6.3.3 skal også inngå i overvåkningen av kontrollorganet.

1.8.6.2.3.2

Hvis godkjennelsen til kontrollorganet er inndratt eller begrenset,
eller dersom kontrollorganet har stanset aktiviteten, skal vedkommende
myndighet ta de nødvendige grep for å sikre at saksdokumentene enten
behandles av et annet kontrollorgan eller holdes tilgjengelig.

1.8.6.2.4 Informasjonsplikt

1.8.6.2.4.1

Kontraherende parter til ADR/RID skal offentliggjøre deres nasjonale
prosedyrer for vurdering, godkjennelse og overvåkning av kontrollorgan
og eventuelle endringer i denne informasjonen.

1.8.6.2.4.2

Vedkommende myndighet hos den kontraherende parten til ADR/RID skal
publisere en oppdatert liste over alle kontrollorgan denne har godkjent,
inkludert kontrollorgan som er midlertidig godkjent som omtalt i
1.8.6.2.2.3. Denne listen skal minst inneholde følgende informasjon:

a) Kontrollorganets navn, adresse(r) til kontrollorganets kontor(er);

b) Omfanget av aktiviteter som kontrollorganet er godkjent for;

c) Bekreftelse på at kontrollorganet er akkreditert i henhold til EN
ISO/IEC 17020:2012 (unntatt avsnitt 8.1.3) av det nasjonale
akkrediteringsorganet og at akkrediteringen dekker omfanget av
aktiviteter kontrollorganet er godkjent for;

d) Merket eller stempelet, som spesifisert i kapittel 6.2 og 6.8, til
kontrollorganet og merket til alle internorganer kontrollorganet har
autorisert.

En referanse til denne listen skal finnes på nettstedet til
sekretariatet for UNECE/**OTIF**.

1.8.6.2.4.3

Et kontrollorgan godkjent av en vedkommende myndighet kan bli anerkjent
av en annen vedkommende myndighet.

Hvis en vedkommende myndighet ønsker å ta i bruk tjenestene til et
kontrollorgan som allerede er godkjent av en annen vedkommende myndighet
til å utføre aktiviteter på sine vegne knyttet til samsvarsvurderinger
og kontroller, skal denne myndigheten legge til dette kontrollorganet på
listen omtalt i 1.8.6.2.4.2, og oppgi omfanget av aktiviteter
anerkjennelsen gjelder for samt hvilken vedkommende myndighet som har
godkjent kontrollorganet, og informere sekretariatet i UNECE/OTIF.
Dersom godkjennelsen trekkes tilbake eller suspenderes, så er ikke
anerkjennelsen lenger gyldig.

**ANM:** I denne sammenheng skal avtaler om gjensidig anerkjennelse
mellom kontraherende parter til ADR/RID respekteres.

1.8.6.3 Kontrollorganers forpliktelser

1.8.6.3.1 Alminnelige bestemmelser

Kontrollorganet skal:

a) Ha en stab med en organisasjonsstruktur, kvalifisert, opplært,
kompetent og faglært til å utføre sine faglige oppgaver på en
tilfredsstillende måte;

b) Ha tilgang på hensiktsmessige og tilfredsstillende lokaler og utstyr;

c) Opptre på en upartisk måte, og være fri for påvirkning som kan hindre
dem i å opptre på en slik måte;

d) Sørge for konfidensialitet angående forretningsaktiviteter og andre
forhold hos produsenten og andre organer som det vil være av
konkurransemessig betydning å hemmeligholde;

e) Opprettholde et klart skille mellom kontrollorganfunksjoner og andre
urelaterte aktiviteter;

f) Inneha et dokumentert kvalitetssystem tilsvarende det som er oppgitt
i EN ISO/IEC 17020:2012 (unntatt avsnitt 8.1.3);

g) Sørge for at prøver og inspeksjoner spesifisert i relevant standard
og i ADR/RID blir gjennomført;

h) Opprettholde et effektivt og hensiktsmessig rapport- og dokumentarkiv
i henhold til 1.8.7 og 1.8.8;

i) Være fri fra kommersielt eller økonomisk press og ikke knytte
avlønning av personell til antall kontroller utført eller resultatene av
disse;

j) Ha en ansvarsforsikring som dekker risikoen i forhold til de utførte
aktivitetene;

**ANM:** Dette er ikke nødvendig om den kontraherende parten til ADR/RID
påtar seg ansvaret i henhold til nasjonal lovgivning.

k) Ha person(er) ansvarlig(e) for gjennomføringen av kontrollene som:

i. Ikke er direkte involvert i konstruksjon, produksjon, leveranse,
installasjon, kjøp, eierforhold, bruk eller vedlikehold av produktet
(trykkbeholdere, tanker, batterikjøretøy/batterivogner eller MEGC) som
skal kontrolleres;

ii. Har fått opplæring i alle forhold ved aktiviteter relatert til de
som kontrollorganet er godkjent for;

iii. Ha tilstrekkelig kunnskap, tekniske ferdigheter og forståelse av
gjeldene krav i gjeldene standarder og i de relevante bestemmelsene i
del 4 og del 6;

iv. Ha evnen til å utarbeide sertifikater, dokumentasjon og rapporter
som viser at vurderingene er utført;

v. Ivaretar profesjonell diskresjon med hensyn til informasjon ervervet
ved utførte oppgaver, eller når dette kreves av nasjonal lovgivning,
unntatt i forhold til den vedkommende myndigheten i den kontraherende
parten til ADR/RID hvor aktiviteten utføres. Ved forespørsel fra andre
kontrollorgan kan informasjonen deles i den grad det er nødvendig for
gjennomføringen av kontroller og prøving.

Kravene ovenfor anses å være oppfylt ved akkreditering i henhold til
standard EN ISO/IEC 17020:2012 (unntatt avsnitt 8.1.3).

1.8.6.3.2 Operasjonelle plikter

1.8.6.3.2.1

Vedkommende myndighet eller kontrollorganet skal utføre
samsvarsvurderinger, periodiske kontroller, mellomliggende kontroller,
ekstraordinære kontroller og verifikasjon før ibruktagelse på en
forholdsmessig måte og unngå unødige belastninger. Vedkommende myndighet
eller kontrollorgan skal, når de utfører sine aktiviteter, ta hensyn til
de involverte foretakenes størrelse, bransjetype og selskapsstruktur,
teknologiens kompleksitet og karakter av serieproduksjon.

1.8.6.3.2.2

Vedkommende myndighet eller kontrollorganet skal respektere graden av
nøyaktighet og beskyttelsesnivået som kreves for å oppfylle de gjeldene
bestemmelsene i del 4 og 6 som er relevante.

1.8.6.3.2.3

Hvis en vedkommende myndighet eller et kontrollorgan finner at kravene
som stilles i del 4 eller 6 ikke er oppfylt av produsenten, skal den
kreve at produsenten iverksetter egnede korrigerende tiltak og ikke
utstede typegodkjenningssertifikat eller sertifikat fra
førstegangskontroll og prøve før de egnede korrigerende tiltakene er
gjennomført.

1.8.6.3.3 Delegering av kontrolloppgaver

**ANM:** Følgende bestemmelser gjelder bare for type A kontrollorganer.
Type B kontrollorganer har ikke lov til å delegere aktivitetene de er
godkjent for. For internorgan, se 1.8.7.7.2.

1.8.6.3.3.1

Hvis et kontrollorgan gjør bruk av tjenester fra en underleverandører
til å utføre spesielle oppgaver i forbindelse med sin aktivitet, skal
underleverandøren vurderes og overvåkes av kontrollorganet eller
akkrediteres separat. Ved separat akkreditering skal underleverandøren
være behørig akkreditert i henhold til standard EN ISO/IEC 17025:2017
(unntatt avsnitt 8.1.3) eller EN ISO/IEC 17020:2012 (unntatt avsnitt
8.1.3) som ett uavhengig og upartisk prøvelaboratorium eller
kontrollorgan for å kunne utføre prøveoppgaver i overensstemmelse med
sin akkreditering. Kontrollorganet skal sikre at denne underleverandøren
oppfyller kravene fastsatt for de oppgavene den er tildelt med samme
kompetanse- og sikkerhetsnivå som fastsatt for kontrollorganer (se
1.8.6.3.1), og kontrollorganet skal overvåke det. Kontrollorganet skal
informere vedkommende myndighet om de ovennevnte ordninger.

1.8.6.3.3.2

Kontrollorganet skal ta fullt ansvar for oppgavene som utføres av slike
underleverandører uansett hvor de utfører oppgavene.

1.8.6.3.3.3

En type A kontrollorgan kan for hver aktivitet bare delegere deler av
aktiviteten. I alle tilfeller skal vurderingen og utstedelse av
sertifikater gjøres av selve kontrollorganet.

1.8.6.3.3.4

Aktiviteter skal ikke delegeres uten samtykke fra produsenten, eieren
eller brukeren.

1.8.6.3.3.5

Kontrollorganet skal oppbevare den relevante dokumentasjonen som gjelder
vurderingen av kvalifikasjoner og utført arbeid av ovennevnte
underleverandører, til rådighet for vedkommende myndighet.

1.8.6.3.4 Informasjonsplikter

Ethvert kontrollorgan skal informere den vedkommende myndighet som har
godkjent det, om følgende:

a) Ethvert avslag, restriksjon, suspensjon eller tilbaketrekking av
typegodkjenningssertifikat, unntatt når bestemmelsene i 1.8.7.2.2.2
gjelder;

b) Enhver omstendighet som påvirker omfanget og betingelsene for
godkjenningen som er gitt av vedkommende myndighet;

c) Ethvert avslag på kontrollsertifikater;

d) Enhver forespørsel om informasjon vedrørende utførte aktiviteter
mottatt fra vedkommende myndigheter som overvåker samsvar etter dette
avsnittet;

e) På forespørsel, alle aktiviteter som er utført i henhold til omfanget
av deres godkjenning, inkludert delegerte oppgaver.

f) Enhver autorisasjon av, eller suspensjon eller tilbaketrekking av et
internorgan;

1.8.7 Prosedyrer for samsvarsvurdering, utstedelse av typegodkjenningssertifikat og kontroller
^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^

**ANM 1:** I dette avsnittet betyr «relevant organ» et organ som angitt
i kapittel 6.2 og 6.8.

**ANM 2:** I dette avsnittet betyr «produsent» det foretaket som er
ansvarlig overfor vedkommende myndighet for samtlige deler i
samsvarsvurderingen og for å sikre konstruksjonens samsvar, og som
fremgår med navn og merke i godkjenningene og i merkingen. Det er ikke
avgjørende at foretaket er direkte involvert i alle deler av
fremstillingen av produktet (se 1.8.7.1.5) som er gjenstand for
samsvarsvurderingen.

1.8.7.1 Generelle bestemmelser

1.8.7.1.1

Prosedyrene i avsnitt 1.8.7 skal gjøres gjeldende i samsvar med kapittel
6.2 og 6.8.

Hvis vedkommende myndighet utfører oppgavene selv, skal vedkommende
myndighet oppfylle bestemmelsene i dette avsnittet.

1.8.7.1.2

Enhver søknad om

a) Typeprøving i henhold til 1.8.7.2.1;

b) Utstedelse av typegodkjenningssertifikat i henhold til 1.8.7.2.2;

c) Overvåkning av produksjon i henhold til 1.8.7.3; eller

d) Førstegangskontroll og prøving i henhold til 1.8.7.4

skal fremsettes av produsenten til en vedkommende myndighet eller til et
kontrollorgan, etter hva som er relevant, i overensstemmelse med
kapittel 6.2 og 6.8.

Enhver søknad om

e) Verifikasjon før ibruktagelse i henhold til 1.8.7.5; eller

f) Periodisk kontroll, mellomliggende kontroll og ekstraordinær kontroll
i henhold til 1.8.7.6

skal fremsettes av eieren eller dens utnevnte representant, eller av
brukeren eller dens utnevnte representant, til en vedkommende myndighet
eller et kontrollorgan.

Når internorgan er godkjent for c), d), eller f), er det ikke nødvendig
å fremsette søknad for c), d) eller f).

1.8.7.1.3

Søknaden må inkludere:

a) søkerens navn og adresse i henhold til 1.8.7.1.2;

b) en skriftlig erklæring om at samme søknad ikke er fremsatt til en
annen vedkommende myndighet eller kontrollorgan;

c) relevant teknisk dokumentasjon beskrevet i punkt 1.8.7.8;

d) en erklæring som gir, for samsvarsvurdering og kontrollformål,
vedkommende myndighet eller kontrollorganet, etter hva som er relevant,
adgang til lokalene for produksjon, kontroll, prøving og oppbevaring,
samt tilgang til all informasjon som er nødvendig for å få oppgavene
utført.

1.8.7.1.4

Når produsenten eller et foretak med prøvingssted tillates å opprette et
internorgan i henhold til 6.2.2.12, 6.2.3.6.1, 6.8.1.5.3 b) eller
6.8.1.5.4 b), skal de på en tilfredsstillende måte overfor
kontrollorganet vise at internorganet kan utføre kontroller og prøver i
overensstemmelse med 1.8.7.

1.8.7.1.5

Typegodkjenningssertifikat, kontrollsertifikater og rapporter til
produktene (trykkbeholdere, tanker, driftsutstyr og sammenstillingen av
elementene, strukturelt utstyr og driftsutstyr for
batterikjøretøy/batterivogner eller MEGCer), inkludert teknisk
dokumentasjon, skal oppbevares:

a) av produsenten i en periode på minimum 20 år fra typegodkjenningens
utløpsdato;

b) av utstedende vedkommende myndighet eller kontrollorgan i en periode
på minimum 20 år fra utstedelsesdato;

c) av eieren eller brukeren i en periode på minimum 15 måneder etter at
produktet er tatt ut av bruk.

1.8.7.2 Typeprøving og utstedelse av typegodkjenningssertifikat

1.8.7.2.1 Typeprøving

1.8.7.2.1.1

Produsenten skal:

a) for trykkbeholdere, stille til rådighet for kontrollorganet et
representativt utvalg av den planlagte produksjonen. Kontrollorganet kan
be om flere eksemplarer hvis påkrevd av prøveprogrammet;

b) for tanker, batterikjøretøy/batterivogner og MEGCer, gi tilgang til
prototypen for typeprøving;

c) for driftsutstyr, stille til rådighet for kontrollorganet et
representativt utvalg av den planlagte produksjonen. Kontrollorganet kan
be om flere eksemplarer hvis påkrevd av prøveprogrammet.

**ANM:** Resultatene fra vurderinger og prøvinger i henhold til andre
regelverk eller standarder kan tas i betraktning.

1.8.7.2.1.2

Kontrollorganet skal:

a) Undersøke den tekniske dokumentasjonen spesifisert i 1.8.7.8.1 for å
forsikre seg om at designet er i henhold til de relevante bestemmelser i
ADR/RID, og at prototypen eller prototypeserien har blitt produsert i
samsvar med den tekniske dokumentasjonen og er representativ for
designet;

b) Gjennomføre undersøkelsene og prøvingene, eller gjennomføre
undersøkelsene og verifisere prøveforholdene og bevitne prøvingene på
stedet, som spesifisert i ADR/RID, inkludert de relevante standardene,
for å avgjøre at bestemmelsene er fulgt, og at produsentens anvendte
prosedyrer tilfredsstiller kravene;

c) Kontrollere materialsertifikatene utstedt av materialprodusenten(e)
mot de relevante bestemmelsene i ADR/RID;

d) Hvis relevant, godkjenne prosedyrene for permanent sammenføyning av
deler eller kontrollere at delene tidligere er godkjente, og verifisere
at personellet som utfører de permanente sammenføyningene og de
ikke-ødeleggende prøvingene, er kvalifiserte og godkjente;

e) Avtale med produsenten hvilke steder undersøkelsene og nødvendige
prøvinger skal gjennomføres.

Kontrollorganet skal utstede en typeprøvingsrapport til produsenten.

1.8.7.2.2 Utstedelse av typegodkjenningssertifikat

Typegodkjenninger bekrefter konstruksjonen til produkter i
gyldighetstiden for godkjennelsen.

1.8.7.2.2.1

Der hvor typen tilfredsstiller alle krav skal vedkommende myndighet
eller kontrollorganet utstede et typegodkjenningssertifikat til
produsenten i samsvar med kapittel 6.2 og 6.8.

Dette sertifikatet skal inneholde:

a) navn og adresse på utstederen;

b) informasjon om den vedkommende myndigheten som sertifikatet ble
utstedt under;

c) navn og adresse på produsenten;

d) en referanse til den versjonen av ADR/RID og standarder som er brukt
under typeprøvingen;

e) eventuelle krav som typeprøvingen resulterer i;

f) data som finnes i dokumentene for typeprøvingen i henhold til
1.8.7.8.1, nødvendige for identifikasjon av typen og varianter, som
definert i relevante standarder. Dokumentene, eller en liste som
identifiserer dokumentene, som inneholder dataene skal inkluderes i
eller vedlegges sertifikatet;

g) referansen til typeprøvingsrapporten(e);

h) typegodkjenningens maksimale gyldighetstid; og

i) eventuelle spesifikke krav i henhold til kapittel 6.2 og 6.8.

1.8.7.2.2.2

Typegodkjenningen skal maksimalt være gyldig i 10 år. Hvis aktuelle
tekniske krav i ADR/RID endrer seg i løpet av den perioden slik at den
godkjente typen ikke lenger er i samsvar med kravene, så er
typegodkjenningen ikke lengre gyldig. Hvis dato for tilbaketrekking i
kolonne 3 i tabellene i 6.2.2.1 og 6.2.2.3 eller kolonne 5 i tabellene i
6.2.4.1, 6.8.2.6.1 og 6.8.3.6 er innenfor denne perioden er
typegodkjenningen heller ikke gyldig lenger, og skal da tilbaketrekkes
av vedkommende myndighet eller kontrollorganet som utstedte
typegodkjenningssertifikatet.

**ANM:** For siste dato for tilbaketrekking av eksisterende
typegodkjenninger, se kolonne 5 i tabellene i 6.2.4.1 og 6.8.2.6.1 eller
6.8.3.6, etter hva som er relevant.

Hvis en typegodkjenning har gått ut på dato eller er trukket tilbake, er
det ikke tillatt å produsere produkter i henhold til den
typegodkjenningen.

**ANM:** De relevante bestemmelsene vedrørende bruk, periodisk kontroll
og mellomliggende kontroll av produkter som inngår i en typegodkjenning
som er utgått eller trukket tilbake, gjelder fortsatt for produktene som
er produsert i samsvar med denne typegodkjenningen før den utgikk eller
ble trukket tilbake, hvis de fortsatt er tillatt brukt.

Typegodkjenninger kan fornyes på grunnlag av en ny typeprøving.
Resultater fra de tidligere typeprøvingene skal tas i betraktning i de
tilfeller disse prøvene fortsatt er i samsvar med kravene i ADR/RID,
inkludert de standardene som gjelder på tidspunktet for fornyelsen.
Fornyelse er ikke tillatt etter at en typegodkjenning er trukket
tilbake.

**ANM:** Typeprøving ved fornyelse kan gjøres av et annet kontrollorgan
enn det som utstedte den originale typeprøvingsrapporten.

Midlertidige endringer av en eksisterende typegodkjenning (eksempelvis
som for trykkbeholdere mindre endringer slik som tillegg av andre
størrelser eller volum som ikke påvirker samsvar, eller for tanker se
6.8.2.3.3) kan ikke forlenge eller modifisere den opprinnelige
gyldigheten for sertifikatet.

1.8.7.2.2.3

Ved modifisering av et produkt med gyldig, utgått eller tilbaketrukket
typegodkjenning, skal relevant typeprøving, prøving, kontroll og
godkjenning begrenses til de deler av produktet som er modifisert.

Modifiseringen skal utføres i samsvar med gjeldende bestemmelser i
ADR/RID ved tidspunktet for modifiseringen. For alle deler av produktet
som ikke påvirkes av modifiseringen, vil dokumentasjonen fra den
opprinnelige typegodkjenningen fortsatt være gyldig.

En modifisering kan gjelde en eller flere produkter som omfattes av
samme typegodkjenning.

Når det modifiserte produktet oppfyller alle gjeldene bestemmelser skal
et supplerende godkjenningssertifikat for modifiseringen utstedes til
eieren eller brukeren av vedkommende myndighet eller kontrollorganet i
en kontraherende part til ADR/RID, i samsvar med kapittel 6.2 og 6.8.
For tanker, batterikjøretøy/batterivogn eller MEGCer, skal en kopi inngå
som en del av tankloggen.

1.8.7.3 Overvåkning av produksjon

1.8.7.3.1

Produsenten skal ta alle nødvendige forholdsregler for å forsikre seg om
at produksjonsprosessen er i overensstemmelse med de gjeldende
bestemmelsene i ADR/RID og typegodkjenningssertifikatet, den tekniske
dokumentasjonen i henhold til 1.8.7.8.3 og rapporter.

1.8.7.3.2

Produksjonsprosessen skal underlegges overvåkning av det relevante
organet.

Relevant organ skal:

a) Verifisere samsvar med den tekniske dokumentasjonen angitt i
1.8.7.8.3 og med de gjeldende bestemmelsene i ADR/RID og i
typegodkjenningssertifikatet og rapporter;

b) Verifisere at produksjonsprosessen tilvirker produkter i samsvar med
kravene og tilhørende dokumentasjon;

c) Verifisere sporbarheten for materialer og kontrollere
materialsertifikatene mot spesifikasjonene;

d) Hvis relevant, verifisere at personellet som utfører de permanente
sammenføyningene og de ikke-ødeleggende prøvingene, er kvalifiserte og
godkjente;

e) Avtale med produsenten hvilke steder undersøkelsene og nødvendige
prøvinger skal gjennomføres;

f) Skriftlig dokumentere resultatene fra sin overvåkning av
produksjonen.

1.8.7.4 Førstegangskontroll og prøvinger

1.8.7.4.1

Produsenten skal:

a) Påføre merking spesifisert i ADR/RID; og

b) Forsyne relevant organ med teknisk dokumentasjon spesifisert i
1.8.7.8.4.

1.8.7.4.2

Det relevante organet skal:

a) Gjennomføre undersøkelsene og prøvingene, eller gjennomføre
undersøkelsene og verifisere prøveforholdene og bevitne prøvingene på
stedet, for å verifisere at produktet er produsert i henhold til
typegodkjenningen og de relevante bestemmelsene;

b) Kontrollere sertifikatene fra produsentene av driftsutstyr mot
driftsutstyret;

c) Utstede en rapport fra førstegangskontroll og prøving relatert til de
enkelte prøvinger og verifikasjoner som er utført, og den verifiserte
tekniske dokumentasjonen;

d) Utstede et sertifikat fra førstegangskontroll og prøving og påføre
sitt registrerte merke dersom produksjonen tilfredsstiller kravene; og

e) Sjekke om typegodkjenningen fortsatt er gyldig etter at relevante
krav i ADR/RID (inkludert refererte standarder) som er relevant for
typegodkjenningen har blitt endret. Om typegodkjenningen ikke lengre er
gyldig skal relevant organ utstede en kontrollrapport som viser avslag,
og informere vedkommende myndighet eller kontrollorganet som ustedte
typegodkjenningssertifikatet.

Sertifikatet i d) og rapporten i c) kan omfatte et antall av produkter
av samme type (gruppesertifikat eller rapport).

1.8.7.4.3

Sertifikatet i 1.8.7.4.2 d) skal som et minimum inneholde:

a) Navn og adresse på kontrollorganet og navn og adresse på
internorganet, der det er aktuelt;

b) Navn og adresse på produsenten;

c) Stedet hvor førstegangskontrollen er gjennomført;

d) En referanse til den versjonen av ADR/RID og standardene som ble
brukt ved førstegangskontroll og prøving;

e) Resultatene fra kontrollen og prøvingene;

f) Nødvendige data for identifikasjon av de kontrollerte produkter, som
et minimum serienummer, eller for ikke refyllbare beholdere, «batch»
nummer;

g) Typegodkjenningsnummer; og

h) Referansen til sertifikatet for autorisasjon av internorganet, der
det er aktuelt.

1.8.7.5 Verifikasjon før ibruktagelse

1.8.7.5.1

Hvis en verifikasjon før ibruktagelse kreves av vedkommende myndighet i
henhold til 6.8.1.5.5, skal eieren eller brukeren engasjere ett enkelt
kontrollorgan til å foreta verifikasjon før ibruktagelse og gi dette
organet typegodkjenningssertifikatet og den tekniske dokumentasjonen som
er angitt i 1.8.7.8.4.

1.8.7.5.2

Kontrollorganet skal gjennomgå dokumentasjonen og:

a) Gjennomføre utvendige undersøkelser (f.eks merking, tilstand);

b) Verifisere samsvar med typegodkjenningssertifikatet;

c) Verifisere gyldigheten på godkjennelsene fra kontrollorganene som
utførte de tidligere kontrollene og prøvingene;

d) Verifisere at overgangsbestemmelsene i 1.6.3 eller 1.6.4 er oppfylt.

1.8.7.5.3

Kontrollorganet skal utstede en rapport fra gjennomført verifikasjon før
ibruktagelse som inneholder resultatene fra vurderingen. Eieren eller
brukeren skal kunne legge fram denne rapporten på forespørsel fra den
vedkommende myndigheten som krevde verifikasjon før ibruktagelse, og til
det kontrollorganet eller de kontrollorganene som er ansvarlig for
påfølgende kontroller og prøvinger.

Dersom verifikasjon før ibruktagelse underkjennes, skal avvikene rettes
opp og en ny verifikasjon før ibruktagelse godkjennes før tankes tas i
bruk.

Kontrollorganet som er ansvarlig for verifikasjonen før ibruktagelse
skal, uten forsinkelser, informere vedkommende myndighet om eventuelle
avslag [24]_.

1.8.7.6 Periodisk kontroll, mellomliggende kontroll og ekstraordinær
kontroll

1.8.7.6.1

Det relevante organet skal:

a) Gjennomføre identifikasjon og verifisere samsvar med dokumentasjonen;

b) Gjennomføre kontrollene og prøvingene, eller gjennomføre kontrollene
og verifisere prøveforholdene og bevitne prøvingene for å forsikre at
kravene er tilfredsstilt;

c) Utstede rapporter og sertifikater, ut fra hva som er relevant, om
resultatene av kontrollene og prøvingene som eventuelt dekker et antall
produkter; og

d) Forsikre at de påkrevde merker er påført.

1.8.7.6.2

Rapporter fra periodiske kontroller og prøvinger av trykkbeholdere skal
oppbevares av eieren eller brukeren minst frem til neste periodiske
kontroll.

**ANM:** For tanker, se bestemmelser for tanklogger i 4.3.2.1.7.

1.8.7.7 Autorisasjon og overvåkning av internorgan

1.8.7.7.1

Når et internorgan benyttes i henhold til 6.2.2.12, 6.2.3.6.1, 6.8.1.5.3
b) eller 6.8.1.5.4 b) skal produsenten eller prøvingsstedet:

a) Implementere et kvalitetssystem for internorganet, inkludert tekniske
prosedyrer, for kontroll og prøvinger beskrevet i 1.8.7.8.6 og som er
underlagt overvåkning;

b) Oppfylle forpliktelsene som fremkommer fra det godkjente
kvalitetssystemet, samt forsikre seg om at systemet forblir
tilfredsstillende og effektivt, særlig;

i. Utnevne opplært og kompetent personell til internorganet; og

ii. Påføre kontrollorganet sitt registreringsmerke eller stempel, som
beskrevet i kapittel 6.2 og 6.8, og merket til internorganet hvor det er
aktuelt, på produktet for å sikre sporbarhet.

1.8.7.7.2

Kontrollorganet skal gjennomføre en førstegangsrevisjon på hvert sted.
Hvis denne er tilfredsstillende, skal kontrollorganet informere
vedkommende myndighet om autorisasjonen av internorganet, og utstede et
sertifikat for autorisasjon for en periode som ikke overstiger tre år.
Følgende bestemmelser skal være oppfylt:

a) Revisjonen skal gjennomføres på hvert sted for å bekrefte at
kontrollene og prøvingene som gjennomføres er i samsvar med kravene i
ADR/RID;

b) Kontrollorganet kan autorisere internorganet til å påføre
registreringsmerket eller stempelet, som angitt i kapittel 6.2 og 6.8,
til kontrollorganet på hvert godkjente produkt;

c) Autorisasjonen kan bli fornyet etter en tilfredsstillende revisjon på
hvert sted utført siste år før perioden utløper. Den nye
gyldighetsperioden skal begynne fra datoen for utløpet av gjeldende
autorisasjon;

d) Inspektørene fra kontrollorganet som utfører revisjonen skal være
kvalifiserte til å gjennomføre vurderingen av produktet som dekkes av
kvalitetssystemet og til å vurdere selve kvalitetssystemet; og

e) Internorganet skal være engasjert i aktiviteter med en hyppighet som
sikrer nødvendig kompetansenivå.

Internorganet kan, kun i spesielle tilfeller, sette ut deler av sin
aktivitet til underleverandør(er) dersom dette er godkjent av det
kontrollorganet som internorganet er autorisert av. Underleverandøren
skal i tillegg være akkreditert i henhold til EN/ISO IEC 17025:2017
(unntatt avsnitt 8.1.3) eller EN ISO/IEC 17020:2012 (unntatt avsnitt
8.1.3) som et uavhengig og upartisk prøvelaboratorium eller
kontrollorgan for å kunne utføre oppgaver knyttet til prøving i samsvar
med dens akkreditering.

1.8.7.7.3

Sertifikatet for autorisasjon skal som et minimum inneholde:

a) Navn og adresse til kontrollorganet;

b) Navn og adresse til produsenten eller prøvingssted og adressene til
alle lokasjoner for internorganet;

c) En referanse til utgaven av ADR/RID som er lagt til grunn for
godkjennelsen av internorganet og standarder eller anerkjente tekniske
koder i henhold til 6.2.5 som anvendes ved førstegangskontroll og
prøving eller periodiske kontroller;

d) Referansen til rapporten fra førstegangsrevisjonen;

e) Om nødvendig, ytterligere informasjon for å definere omfanget av
oppgavene til internorganet (f.eks typegodkjenninger til produktene for
førstegangskontroll og prøving);

f) Merket til internorganet, hvis aktuelt; og

g) Utløpsdato

1.8.7.7.4

Kontrollorganet skal utføre periodiske revisjoner på hvert sted i
autorisasjonsperioden for å sikre at internorganet opprettholder og
bruker kvalitetssystemet, inkludert de tekniske prosedyrene. Følgende
bestemmelser skal oppfylles:

a) Revisjonene skal gjennomføres minst hver 6.måned;

b) Kontrollorganet kan kreve tilleggsbesøk, opplæring, tekniske
endringer, modifikasjon av kvalitetssystemet, begrense eller forby de
kontroller og prøvinger som utføres av internorganet;

c) Kontrollorganet skal vurdere alle endringer i kvalitetssystemet, og
avgjøre om det modifiserte kvalitetssystemet fortsatt tilfredsstiller
kravene fra førstegangsrevisjonen eller om en full revurdering er
påkrevet;

d) Inspektørene fra kontrollorganet som utfører revisjonen skal være
kvalifiserte til å gjennomføre samsvarsvurderingen av produktet som
dekkes av kvalitetssystemet og til å vurdere selve kvalitetssystemet; og

e) Kontrollorganet skal gi produsenten eller prøvingsstedet, ut fra hva
som er aktuelt, og internorganet en revisjonsrapport og, hvis prøvinger
har blitt utført, en prøverapport.

1.8.7.7.5

I de tilfeller hvor det ikke er samsvar med relevante bestemmelser, skal
kontrollorganet forsikre at korrektive tiltak iverksettes. Hvis
korrektive tiltak ikke er iverksatt i tide, skal kontrollorganet
suspendere eller inndra tillatelsen internorganet har til å utføre sin
aktivitet. Varselet om suspensjon eller inndragning skal videresendes
til vedkommende myndighet. En rapport skal oversendes til produsenten
eller prøvingsstedet, ut fra hva som er relevant, og til internorganet
med detaljert begrunnelse for beslutningen kontrollorganet har tatt.

1.8.7.8 Dokumenter

Den tekniske dokumentasjonen skal muliggjøre en vurdering om samsvar med
relevante krav.

1.8.7.8.1 Dokumenter for typeprøving

Produsenten skal gjøre følgende tilgjengelig, ut fra hva som er
relevant:

a) En liste over standarder brukt i forbindelse med design og
produksjon;

b) En beskrivelse av typen inkludert alle variasjoner;

c) Bestemmelsene i henhold til relevant kolonne i tabell A i kapittel
3.2 eller, for dedikerte produkter, en liste over farlig gods som skal
transporteres;

d) Tegninger som viser sammenstilling av produktet;

e) Detaljerte tegninger, inkludert dimensjonene brukt for beregningene,
av produktet, driftsutstyret, strukturelt utstyr, og merkingen som er
nødvendig for å verifisere samsvar;

f) Beregningsnotater, resultatene og konklusjoner;

g) Liste over driftsutstyret med relevant tekniske data og informasjon
om sikkerhetsanordninger inkludert beregning av avlastingskapasitet hvis
relevant;

h) Liste over materiale påkrevd i produksjonsstandarder for hver del,
del av del, innvendig foring, driftsutstyr og strukturelt utstyr, og de
korresponderende materialspesifikasjonene eller den korresponderende
samsvarserklæringen til ADR/RID;

i) Den godkjente kvalifikasjonen av permanente sammenføyningsprosesser;

j) Beskrivelse av varmebehandlingsprosessen(e); og

k) Prosedyrer, beskrivelser og protokoller for alle relevante prøver
listet i standarder eller ADR/RID, for typegodkjenningen og for
produksjonen.

1.8.7.8.2 Dokumenter for utstedelse av typegodkjenningssertifikat

Produsenten skal gjøre følgende tilgjengelig, ut fra hva som er
relevant:

a) En liste over standardene benyttet i forbindelse med design og
produksjon;

b) Beskrivelse av typen, inkludert aller variasjoner;

c) Bestemmelsene i henhold til relevant kolonne i tabell A i kapittel
3.2 eller, for dedikerte produkter, en liste over farlig gods som skal
transporteres;

d) Tegninger som viser sammenstilling av produktet;

e) En liste over materialene som er i direkte kontakt med det farlige
godset

f) En liste over driftsutstyret

g) Typeprøvingsrapporten; og

h) Ytterligere dokumenter som er omtalt under 1.8.7.8.1 på forespørsel
fra vedkommende myndighet eller kontrollorgan.

1.8.7.8.3 Dokumenter for overvåkning av produksjon

Produsenten skal gjøre følgende tilgjengelig, ut fra hva som er
relevant:

a) Dokumentene listet i 1.8.7.8.1 og 1.8.7.8.2;

b) En kopi av typegodkjenningssertifikatet;

c) Produksjonsprosedyrene inkludert prøvingsprosedyrer;

d) Produksjonsrapportene;

e) Godkjent kvalifikasjoner for operatørene som utfører permanente
sammenføyninger;

f) Godkjente kvalifikasjoner for operatørene som utfører
ikke-ødeleggende prøving;

g) Rapportene fra de ødeleggende og ikke-ødeleggende prøvinger;

h) Varmebehandlingsdata; og

i) Kalibreringsdata.

1.8.7.8.4 Dokumenter for førstegangskontroll og prøving, og for
verifikasjon før ibruktagelse

Produsenten skal for førstegangskontroll og prøving, og eieren eller
bruker skal for verifikasjon før ibruktagelse, gjøre følgende
tilgjengelig, ut fra hva som er relevant

a) Dokumentene listet i 1.8.7.8.1, 1.8.7.8.2 og 1.8.7.8.3;

b) Materialsertifikatene for produktet og alle deler, inkludert
driftsutstyret.

c) Samsvarssertifikatene for driftsutstyret; og

d) En samsvarserklæring, inkludert beskrivelse av produktet og alle
variasjoner utviklet fra typegodkjenningen.

1.8.7.8.5 Dokumenter for periodisk kontroll, mellomliggende kontroll og
ekstraordinær kontroll

Eieren eller brukeren, eller dens autoriserte representant, skal gjøre
tilgjengelig, ut fra hva som er relevant:

a) For trykkbeholdere, dokumentene som spesifiserer spesielle krav, når
dette kreves av standardene for produksjon, periodisk kontroll og
prøving;

b) For tanker;

i. tankloggen; og

ii. relevante dokumenter beskrevet i 1.8.7.8.1 til 1.8.7.8.4 på
forespørsel fra kontrollorganet.

1.8.7.8.6 Dokumenter for overvåkning av internorgan

Internorganet skal gjøre tilgjengelig dokumentasjon vedrørende
kvalitetssystemet, ut fra hva som er relevant:

a) Organisasjonsstrukturen, og ansvarsfordeling;

b) Relevante kontroller og prøvinger, kvalitetskontroll,
kvalitetssikring og prosessbeskrivelser, og de systematiske tiltak som
vil bli brukt;

c) Kvalitetsrapporter, som kontrollrapporter og prøvingsdata,
kalibreringsdata og sertifikater;

d) Ledelsens gjennomgang for å sikre effektiv bruk av kvalitetssystemet
som følge av stedlige revisjoner i henhold til 1.8.7.7;

e) Prosedyrebeskrivelser på hvordan kunde- og forskriftskrav oppfylles;

f) Prosessbeskrivelser for dokumentkontroll og revisjon av disse;

g) Prosedyrebeskrivelse for håndtering av produkter som ikke er i
samsvar; og

h) Opplæringsprogrammer og kvalifiseringsprosedyrer for personell
involvert.

1.8.7.9 Produkter produsert, godkjent, kontrollert og prøvet i henhold
til standardene

Bestemmelsene i 1.8.7.7 skal betraktes som overholdt hvis følgende
relevante standarder er fulgt:

+-------------------+-----------+-------------------------------------+
| **Gjeldende       | **Re      | **Dokumenttittel**                  |
| avsnitt og        | feranse** |                                     |
| paragraf**        |           |                                     |
+===================+===========+=====================================+
| 1.8.7.7.1 til     | EN        | Tanks for transport of dangerous    |
| 1.8.7.7.4         | 1         | goods. Testing, inspection, and     |
|                   | 2972:2018 | marking of metallic tanks           |
+-------------------+-----------+-------------------------------------+

1.8.8 Prosedyre for samsvarsvurdering av små gassbeholdere
^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^

Ved samsvarsvurdering av små gassbeholdere skal en av følgende
prosedyrer brukes:

a) Prosedyrene i avsnitt 1.8.7 for ikke-UN trykkbeholdere, med unntak av
1.8.7.6; eller

b) Prosedyrene i avsnitt 1.8.8.1 til 1.8.8.7

1.8.8.1 Generelle bestemmelser

1.8.8.1.1

Overvåkningen av produksjon skal utføres av et Xa-organ og testene som
kreves i 6.2.6 skal utføres av enten et Xa-organ eller et internorgan
som er autorisert av et Xa-organ; for definisjon av Xa-organ og
internorgan se definisjonene i 6.2.3.6.1. Samsvarsvurdering skal utføres
av vedkommende myndighet, dens delegerte eller godkjente
inspeksjonsorgan i en kontraherende ADR/RID-part.

1.8.8.1.2

Ved anvendelse av 1.8.8 skal søkeren demonstrere, forsikre og erklære
sitt fullstendig ansvar for samsvar av små gassbeholdere med kravene i
6.2.6 og alle andre relevante krav i ADR/RID.

1.8.8.1.3

Søkeren skal

a) Utføre design typetesting av hver type små gassbeholdere (inkludert
materialer som blir brukt og varianter av typen, for eksempel volum,
trykk, tegninger og lukke- og åpneinnretninger) i henhold til 1.8.8.2;

b) Anvende et godkjent kvalitetssystem for konstruksjon, produksjon,
inspeksjon og testing i henhold til 1.8.8.3;

c) Anvende et godkjent testprogram i henhold til 1.8.8.4 for testkravene
i 6.2.6;

d) Søke om godkjenning av sitt kvalitetssystem for overvåkning av
produksjon og testing til et Xa-organ etter eget valg i en
medlemsstat/kontraherende part; hvis søkeren ikke er etablert i en
medlemsstat/kontraherende part skal han søke til et Xa-organ i en
medlemsstat/kontraherende part før første transport i en
medlemsstat/kontraherende part;

e) Hvis en liten gassbeholder blir sluttmontert, av en underleverandør,
av deler fra en eller flere underleverandører, skal søkeren utarbeide
skriftlige anvisninger for hvordan den skal monteres og fylles slik at
kravene i hans typegodkjenningssertifikat blir oppfylt.

1.8.8.1.4

Dersom søkeren og underleverandører sammenstiller og/eller fyller
engangsbeholdere for gass i henhold til instruksjoner fra søkeren kan
dokumenter samsvar med kravene til Xa-organ i henhold til kravene i
1.8.7.7 unntatt 1.8.7.7.1 (b) (ii) og 1.8.7.7.2 (b), kan de etablere et
internorgan som kan utføre deler eller alle inspeksjonene og prøvene som
er spesifisert i 6.2.6.

1.8.8.2 Designtype prøving

1.8.8.2.1

Søkeren skal utarbeide teknisk dokumentasjon for hver type
engangsbeholder for gass, inkludert de tekniske standardene som er
brukt. Hvis han velger å bruke en standard som ikke er referert i 6.2.6
skal han legge den brukte standarden til den tekniske dokumentasjonen.

1.8.8.2.2

Søkeren skal oppbevare teknisk dokumentasjon sammen med prøver av den
typen og ha den tilgjengelig for Xa-organet i hele produksjonsperioden
og minimum 5 år etter siste produksjon av engangsbeholderen for gass i
henhold til typegodkjenningssertifikatet.

1.8.8.2.3

Søkeren skal etter nøye gjennomgang utstede et
typegodkjenningssertifikat som skal være gyldig i maksimalt 10 år og
legge det til dokumentasjonen. Det sertifikatet autoriserer han til å
produsere engangsbeholdere for gass i den perioden.

1.8.8.2.4

Hvis de tekniske kravene i ADR/RID (inkludert refererte standarder) blir
endret i den perioden slik at designtypen ikke lenger er i henhold til
de kravene skal søkeren trekke tilbake sitt typegodkjenningssertifikat
og informere Xa-organet.

1.8.8.2.5

Søkeren kan etter nøye og komplett gjennomgang utstede sertifikatet for
en ny periode på maksimalt 10 år.

1.8.8.3 Overvåkning av produksjonen

1.8.8.3.1

Prosedyrene for designtype gjennomgang såvel som produksjonsprosessen
skal underlegges overvåkning av Xa-organet for å sikre at søkerens
typegodkjenning og produktet blir produsert in henhold til betingelsene
i typegodkjenningssertifikatet og relevante bestemmelser i ADR/RID. Hvis
1.8.8.1.3 (e) kommer til anvendelse skal sammenstillings og fylleforetak
være inkludert i de prosedyrene.

1.8.8.3.2

Søkeren skal ta nødvendige forholdsregler for å sikre at
produksjonsprosessen samsvarer med relevante krav i ADR/RID og hans
typegodkjenningssertifikat med vedlegg. Hvis 1.8.8.1.3 (e) kommer til
anvendelse skal sammenstillings og fylleforetak være inkludert i de
prosedyrene.

1.8.8.3.3

Xa-organet skal:

a) verifisere overensstemmelse med typegodkjenningssertifikatet til
søkeren og samsvar med den typen engangsbeholderen for gass med den
tekniske dokumentasjon som er spesifisert i 1.8.8.2

b) verifisere at produksjonsprosessen av produkter er i samsvar med
kravene og dokumentasjonen som gjelder det, dersom engangsbeholderen for
gass blir sluttmontert, av en underleverandør, av deler fra en eller
flere underleverandører, skal Xa-organet også verifisere at
engangsbeholderen for gass er i fullt samsvar med alle krav etter
sluttmontering og fylling og at prosedyrene til søkeren er korrekt
anvendt;

c) verifisere at personell som foretar permanente sammenføyning av deler
og foretar testene er kvalifiserte og godkjente;

d) dokumentere resultatet av sin overvåkning.

1.8.8.3.4

Hvis funnene til Xa-organet viser avvik fra typegodkjenningssertifikatet
til søkeren eller produksjonsprosessen, skal det kreve korrektive tiltak
eller trekke tilbake sertifikatet fra søkeren.

1.8.8.4 Tetthetsprøve

1.8.8.4.1

Søkeren og foretak som sluttmonterer og fyller engangsbeholder for gass
i henhold til prosedyrene til søkeren skal:

a) utføre testene som kreves i 6.2.6;

b) dokumentere resultatene;

c) bare utstede samsvarssertifikat for engangsbeholder for gass som er i
full overensstemmelse med kravene i designtypegodkjenningen og relevante
krav i ADR/RID og som har klart testene i 6.2.6;

d) oppbevare dokumentasjonen som er spesifisert i 1.8.8.7 i
produksjonsperioden og etterpå i minimum 5 år fra siste dato for
produksjon av engangsbeholder for gass som hører til en typegodkjenning
for uregelmessige inspeksjoner av Xa-organet;

e) påføre varig og tydelig merking på engangsbeholder for gass, som
identifiserer type engangsbeholder for gass, søkeren og dato for
produksjon eller batch-nr, men dersom det er begrenset plass til
komplett merking på engangsbeholderen for gass på en «tag» som er festet
til beholderen eller plassere «taggen» i en inneremballasje til
beholderen.

1.8.8.4.2

Xa-organet skal:

a) utføre nødvendige prøver og tester med tilfeldige intervall, minst
kort tid etter hver start av produksjonen av en type engangsbeholder for
gass og deretter minst hvert tredje år, for å sikre at prosedyrene for
konstruksjonstestingen til søkeren så vel som produksjon og testing av
produktet blir utført i henhold til designtypesertifikatet og relevante
krav;

b) sjekke sertifikatene som søkeren har levert;

c) utføre testene som kreves i 6.2.6 eller godkjenne testprogrammet og
internorganets måte å utføre tester.

1.8.8.4.3

Sertifikatet skal minimum inneholde:

a) navnet og adressen til søkeren, og dersom de er forskjellig,
underleverandør(er) som utfører sluttmontasje i henhold til skriftlige
prosedyrer fra søkeren

b) en referanse til versjonen av ADR/RID og standard(er) som er brukt
ved produksjon og tester;

c) resultatet av prøver og tester;

d) data for merking som kreves i 1.8.8.4.1 (e).

1.8.8.5 (Reservert)

1.8.8.6 Overvåkning av internorgans arbeid

Når en søker eller underleverandør sammenstiller eller fyller
engangsbeholder for gass og har etablert et internorgan, skal kravene i
1.8.7.7 unntatt 1.8.7.7.1 (b) (ii) og 1.8.7.7.2. (b) anvendes.
Underleverandør som sammenstiller eller fyller engangsbeholder for gass
skal følge relevante krav som gjelder for søkeren.

1.8.8.7 Dokumenter

Kravene i 1.8.7.8.1, 1.8.7.8.2, 1.8.7.8.3, 1.8.7.8.4 og 1.8.7.8.6
gjelder.